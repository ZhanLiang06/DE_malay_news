[
    {
        "title": "'Harith tak cakap bye, dia cuma lambai dan senyum'",
        "authorDetails": {
            "authName": "BERNAMA",
            "relLink": "/authors/bernama",
            "email": ""
        },
        "publishTime": "Disember 19, 2024 @ 5:50pm",
        "articleBrief": "Mohd Fazrul Mohd Nasir dan isteri, Norhidayah Husin menunjukkan gambar anak sulung mereka, Muhammad Harith, yang meninggal dunia dipercayai akibat renjatan elektrik di sebuah sekolah di Serdang semalam. - NSTP/NOOR HIDAYAH TANZIZI",
        "contents": [
            "SERDANG: Kanak-kanak lelaki berusia 12 tahun yang maut disyaki terkena renjatan elektrik di sebuah sekolah di sini semalam, sering menawarkan diri menjadi imam di sekolahnya.",
            "Reda dengan pemergian Muhammad Harith, bapanya, Mohd Fazrul Mohd Nasir, 40, berkata anaknya sentiasa menawarkan diri untuk mengimamkan solat jemaah di sekolah dan sempat memimpin solat Asar 30 minit sebelum kejadian.",
            "\"Dia kerap menjadi imam dan silih berganti dengan rakan-rakan di sekolah, malah ketika sekolahnya adakan simulasi solat jenazah pun dia yang jadi imam.",
            "\"Saya selalu pesan kalau saya meninggal dunia nanti, saya nak dia imamkan solat jenazah saya tapi dia yang pergi dahulu,\" katanya ketika ditemui di Jabatan Forensik Hospital Sultan Idris Shah, hari ini.",
            "Dalam nada sebak, Mohd Fazrul berkata, anak sulungnya umpama kawan yang hampir setiap masa ada bersamanya, namun beliau reda dan menerima apa yang berlaku sebagai ketentuan Allah.",
            "\"Semalam kami sampai di sekolah kira-kira pukul 7.50 pagi. Selalunya sebaik sahaja turun kereta, Harith akan melambai dan cakap 'bye' tetapi semalam dia seperti terlupa dan terus berjalan.",
            "\"Namun kemudian dia berhenti dan menoleh kembali sebelum melambai sambil tersenyum. ",
            "\"Itulah kali terakhir saya lihat Harith senyum dekat saya,\" katanya.",
            "Mohd Fazrul berkata, keputusan Penilaian Sekolah Rendah Agama (PSRA) dikeluarkan hari ini tetapi beliau dan isteri belum sempat memeriksa keputusan anak mereka.",
            "Katanya, mereka terlalu sedih mengenangkan janji membelikan permainan video jika arwah memperoleh keputusan yang baik.",
            "Ibu mangsa, Norhidayah Husin, 39, berkata anaknya seorang yang peramah, ringan tulang dan disenangi ramai termasuk rakan sekolah, guru serta jiran.",
            "\"Arwah Harith sangat suka dengan kuda. Pada hujung minggu, dia akan buat kerja sambilan dari 9 pagi hingga 7 malam bersihkan kuda dan kandang di MAEPS.",
            "\"Apabila habis waktu kerja, dia dibenarkan untuk naik kuda. Itulah rutin mingguannya,\" katanya.",
            "Jenazah Muhammad Harith dijangka dimandikan dan disolatkan di Masjid Universiti Putra Malaysia (UPM) di sini sebelum dikebumikan di Tanah Perkuburan Islam UPM, petang ini.",
            "Terdahulu, Ketua Polis Daerah Serdang, Asisten Komisioner A A Anbalagan dalam kenyataan berkata, kejadian berlaku jam 6.30 petang semalam.",
            "Katanya, kes diklasifikasi sebagai kematian mengejut sementara pihaknya menunggu laporan hasil bedah siasat bagi mengenal pasti punca kejadian. \u2013 BERNAMA "
        ],
        "url": "/berita/nasional/2024/12/1339080/harith-tak-cakap-bye-dia-cuma-lambai-dan-senyum"
    },
    {
        "title": "Pengetua dituduh kes komunikasi, amang seksual pelajar perempuan",
        "authorDetails": {
            "authName": "Nazdy Harun",
            "relLink": "/authors/nazdy-harun",
            "email": "bhnews@bh.com.my"
        },
        "publishTime": "Disember 19, 2024 @ 5:12pm",
        "articleBrief": "Foto hiasan.",
        "contents": [
            "MARANG: Pengetua sebuah sekolah menengah di daerah ini dihadapkan ke Mahkamah Majistret di sini atas dua pertuduhan berkomunikasi secara seksual dan amang seksual bukan fizikal terhadap seorang pelajar perempuan pada Julai lalu. ",
            "  Tertuduh, Mohd Tajudin Mokhtar, 59, bagaimanapun mengaku tidak bersalah dan memohon dibicarakan selepas dua pertuduhan dibacakan di hadapan Majistret Zur Azureen Zainalkefli. ",
            "  Mengikut pertuduhan pertama, tertuduh didakwa berkomunikasi secara seksual dengan mangsa yang berusia 16 tahun di pejabatnya di sekolah berkenaan pada jam 8.30 pagi, 2 Julai lalu.",
            "  Bagi kesalahan itu, tertuduh didakwa mengikut Seksyen 11(1)(a) Akta Kesalahan Seksual Terhadap Kanak-Kanak (AKSTKK) 2017 (Akta 792) yang boleh dihukum di bawah seksyen sama yang memperuntukkan penjara maksimum tiga tahun.",
            "  Bagi pertuduhan kedua, tertuduh didakwa melakukan amang seksual bukan fizikal dengan cara menunjukkan foto perempuan seksi melalui telefon bimbitnya kepada mangsa di tempat, tarikh dan waktu sama.",
            "  Tertuduh didakwa mengikut Seksyen 15(e) AKSTKK 2017 (Akta 792) berdepan hukuman penjara maksima 10 tahun atau denda RM20,000 atau kedua-dua sekali, jika sabit kesalahan.",
            "  Pendakwaan dikendalikan Timbalan Pendakwa Raya Maisarah Abd Razak, manakala tertuduh diwakili peguam, Abdul Hayyi Salim.",
            "  Mahkamah menetapkan 14 Januari tahun depan untuk sebutan semula kes.",
            "  Zur Azureen membenarkan tertuduh diikat jamin RM10,000 bagi kedua-dua pertuduhan dengan dua penjamin dan tertuduh membayar jaminan itu.",
            "  Mahkamah turut menetapkan syarat tambahan iaitu tertuduh tidak boleh mengganggu mangsa dan melaporkan diri setiap 19 hari bulan di balai polis berdekatan."
        ],
        "url": "/berita/nasional/2024/12/1339059/pengetua-dituduh-kes-komunikasi-amang-seksual-pelajar-perempuan"
    },
    {
        "title": "FELDA bawah KKDW: Zahid akan bincang dengan PM, bentang di Kabinet jika terima 'lampu hijau'",
        "authorDetails": {
            "authName": "T N Alagesh dan Amir Hamzah Nordin",
            "relLink": "/authors/t-n-alagesh-dan-amir-hamzah-nordin",
            "email": "bhnews@bh.com.my"
        },
        "publishTime": "Disember 19, 2024 @ 4:58pm",
        "articleBrief": "Datuk Seri Dr Ahmad Zahid Hamidi yang juga Menteri Kemajuan Desa dan Wilayah berucap pada Majlis Perasmian Kompleks Lateks Agropolitan Chemomoi di Pelangai, Bentong hari ini. - BERNAMA",
        "contents": [
            "BENTONG: Timbalan Perdana Menteri, Datuk Seri Dr Ahmad Zahid Hamidi akan mengemukakan cadangan kepada Perdana Menteri, Datuk Seri Anwar Ibrahim supaya FELDA diletakkan di bawah seliaan Kementerian Kemajuan Desa dan Wilayah (KKDW).",
            "  Beliau berkata cadangan itu akan dibentangkan dalam mesyuarat Kabinet selepas menerima 'lampu hijau' daripada Perdana Menteri.",
            "  Zahid yang juga Menteri Kementerian Kemajuan Desa dan Wilayah berkata beliau terlebih perlu berbincang mengenai cadangan itu bersama Perdana Menteri.",
            "  \"Saya akan bawa perkara itu (letak Felda di bawah KKDW) kepada pengetahuan Perdana Menteri dan apabila beliau bersetuju, saya sendiri akan bawa ke Kabinet. Kita harap ia dapat menyelaraskannya (cadangan itu) tidak lama lagi,\" katanya kepada media selepas Majlis Perasmian Kompleks Lateks Agropolitian Chemomoi, di sini hari ini.",
            "  Bulan lalu, Menteri di Jabatan Perdana Menteri (Wilayah Persekutuan), Dr Zaliha Mustafa berkata cadangan meletakkan FELDA di bawah KKDW akan dibangkitkan dalam menteri berkaitan dalam Kabinet.",
            "  FELDA kini di bawah Bahagian Kawal Selia FELDA (BKSF) di Jabatan Perdana Menteri.",
            "  Dalam pada itu, Ahmad Zahid berkata, Pihak Berkuasa Kemajuan Pekebun Kecil Perusahaan Getah (RISDA) akan menambah 10 pusat pengoperasian pengumpulan lateks di seluruh negara menjelang 2025 dengan menggunakan dana dalaman .",
            "  Setakat ini, katanya ada lima pusat seumpama itu dibina dan bertujuan meningkatkan pengeluaran lateks negara di masa depan.",
            "  \"Pembinaan pusat operasi pengumpulan lateks akan menggunakan dana dalaman untuk menambahkan pendapatan pekebun kecil getah.",
            "  \"Selain itu, ia juga bertujuan mengurangkan kadar pengimportan lateks dari luar negara bagi kegunaan pihak pengilangan di negara ini yang mengeluarkan bahan berasaskan getah asli seperti sarung tangan dan pelbagai produk lain ,\" katanya.",
            "  Beliau menegaskan, RISDA komited melaksanakan pembangunan industri getah negara berskala besar dengan Model Transformasi RISDA 2023 bakal dilaksanakan dengan fokus kepada peningkatan pengeluaran hasil lateks yang dijangka mampu mengeluarkan hasil satu juta tan metrik menjelang 2030.",
            "  \"Kejayaan Ladang Agropolitan Chemomoi dilengkapi kompleks pengumpulan lateks boleh dijadikan model contoh kepada pelaksanaan cadangan getah negara berskala besar,\" katanya.  "
        ],
        "url": "/berita/nasional/2024/12/1339051/felda-bawah-kkdw-zahid-akan-bincang-dengan-pm-bentang-di-kabinet"
    },
    {
        "title": "Hujan lebat diramal badai ibu kota, Putrajaya, 5 negeri petang ini",
        "authorDetails": {
            "authName": "Ercy Gracella Ajos",
            "relLink": "/authors/ercy-gracella-ajos",
            "email": "ercy.gracella@bh.com.my"
        },
        "publishTime": "Disember 19, 2024 @ 4:52pm",
        "articleBrief": "- Foto NSTP",
        "contents": [
            "KUALA LUMPUR: Hujan lebat, ribut petir dan angin kencang diramal membadai ibu kota dan Putrajaya selain beberapa kawasan di lima negeri sehingga jam 6 petang ini.",
            " Selain seluruh Selangor, Jabatan Meteorologi Malaysia (METMalaysia) dalam hantaran di Facebook memaklumkan cuaca itu dijangka berlaku di Perak membabitkan Kawasan Larut, Matang-Selama, Manjung, Kinta, Perak Tengah, Kampar, Bagan Datuk, Hilir Perak, Batang Padang dan Muallim.",
            "Katanya, di Terengganu, hujan diramal di Setiu, Kuala Nerus dan Kuala Terengganu manakala Negeri Sembilan membabitkan Jelebu, Seremban dan Port Dickson.",
            "\"Di Sabah pula membabitkan Kawasan pantai barat (Papar) dan Tawau. ",
            "\"Amaran dikeluarkan apabila terdapat tanda-tanda menunjukkan ribut petir dengan intensiti hujan melebihi 20 milimeter per jam yang hampir atau dijangka berlaku melebihi sejam. ",
            "\"Amaran ribut petir adalah amaran jangka pendek yang sah dalam tempoh tidak melebihi enam jam untuk satu-satu keluaran,\" katanya."
        ],
        "url": "/berita/nasional/2024/12/1339047/hujan-lebat-diramal-badai-ibu-kota-putrajaya-5-negeri-petang-ini"
    },
    {
        "title": "Proses pelaksanaan RMK13 ditambahbaik, diperkemas elak lambakan projek sakit",
        "authorDetails": {
            "authName": "Rafiqah Dahali",
            "relLink": "/authors/rafiqah-dahali",
            "email": "bhnews@bh.com.my"
        },
        "publishTime": "Disember 19, 2024 @ 4:44pm",
        "articleBrief": "Menteri Ekonomi, Rafizi Ramli (kiri) menerima cenderamata daripada Timbalan Ketua Menteri Sabah, Datuk Shahelmey Yahya (dua kanan) selepas majlis Sesi Libat Urus RMK13 bersama Kerajaan Negeri di Kota Kinabalu, hari ini. - Foto BERNAMA",
        "contents": [
            "KOTA KINABALU: Kementerian Ekonomi akan melaksanakan beberapa siri penambahbaikan dan memperkemaskan lagi proses berkaitan bagi memastikan semua projek di bawah Rancangan Malaysia Ke-13 (RMK13) berjalan lebih lancar.",
            "Menterinya, Rafizi Ramli berkata pihaknya juga akan melaksanakan beberapa pembaharuan khususnya dari aspek saringan penelitian dan kelulusan bagi mengelak kelewatan pelaksanaan selain mengelak lambakan projek sakit.",
            "\"Maksudnya daripada peringkat perancangan dan saringan, kita akan menambah baik proses sedia ada bagi tujuan untuk memastikan masalah yang menyebabkan projek lambat (dilaksanakan) ataupun projek sakit dapat dikurangkan.",
            "\"Sebagai contoh, sebahagian daripada projek sakit ini selalunya berpunca daripada masalah tanah. Ini kerana masa kementerian, agensi ataupun kerajaan negeri memohon untuk mendapat kelulusan melaksanakan sesuatu projek dan peruntukan tanah itu tidak selesai lagi.",
            "\"Contohnya, kita mahu bina sekolah tapi tanah itu tidak ada lagi. Jadi kami pun luluskanlah untuk buat sekolah. Bila projek sudah lulus dan mula berjalan, kemudian pergi cari tanah itu tapi tidak sesuai ",
            "\"Kemudian lepas tiga tahun, tanah (sesuai) tidak dijumpai. Jadi itu yang (menyebabkan) jadi projek sakit. Bila pelaksanaan projek itu peratusannya itu rendah daripada yang telah dijadualkan, maka dia dikategorikan sebagai projek sakit,\" katanya.",
            "Beliau berkata demikian selepas Sesi Libat Urus RMK13 Negeri Sabah Peringkat Persekutuan Bersama Kementerian Ekonomi di sini, hari ini.",
            "Turut hadir, Timbalan Ketua Menteri, Datuk Shahelmey Yahya yang mewakili Ketua Menteri, Datuk Seri Hajiji Noor dan Menteri Pembangunan Masyarakat dan Kesejahteraan Rakyat, Datuk James Ratib.",
            "Rafizi berkata pihaknya memperkenalkan beberapa pembaharuan seperti pemberian peruntukan pelaksanaan projek secara berfasa. ",
            "\"Bagi projek tertentu, kita bagi belanja (peruntukan) untuk mereka lakukan kajian kebolehlaksanaan atau kerja awalan. Kerja awalan ini bermakna mereka mesti menguruskan supaya (urusan berkaitan) tanah telah selesai.",
            "\"Kemudian, baru mohon semula bagi mendapat kelulusan peruntukan untuk meneruskan fasa steterusnya. Sebelum ini tidak ada. Katakanlah kalau memohon untuk buat sekolah akan mohon terus.",
            "\"Ada juga pembaharuan yang kita akan perkenalkan. Contohnya syarat untuk projek yang hendak dilaksanakan dan dipohon. Mereka perlu semak dengan bank tanah kerajaan Persekutuan ataupun kerajaan negeri terlebih dahulu,\" katanya.",
            "Rafizi berkata pihaknya akan terus memastikan jalinanan kerjasama di antara kerajaan Persekutuan dan kerajaan negeri menjadi lebih kukuh dalam usaha memastikan semua projek RMK13 berjalan lancar.",
            "Katanya, walaupun terdapat peningkatan dari segi pelaksanaan projek, pihaknya akan terus melaksanakan penambahbaikan pada masa akan datang.",
            "\"Seperti yang saya sebutkan, kerajaan negeri dan Persekutuan bersetuju bahawa kita kena bagi fokus untuk memastikan pelaksanaan (projek) ini boleh berjalan dengan lancar,\" katanya."
        ],
        "url": "/berita/nasional/2024/12/1339045/proses-pelaksanaan-rmk13-ditambahbaik-diperkemas-elak-lambakan"
    },
    {
        "title": "Hormati keputusan mahkamah bebaskan Rosmah",
        "authorDetails": {
            "authName": "Amir hamzah Nordin",
            "relLink": "/authors/amir-hamzah-nordin",
            "email": "bhnews@bh.com.my"
        },
        "publishTime": "Disember 19, 2024 @ 4:41pm",
        "articleBrief": "Timbalan Perdana Menteri, Datuk Seri Dr Ahmad Zahid Hamidi. - Foto NSTP/ MUHAMMAD DELIMA ATAN",
        "contents": [
            "BENTONG - Semua pihak diminta menghormati keputusan Mahkamah Tinggi yang membebas dan melepaskan isteri bekas Perdana Menteri, Datin Seri Rosmah Mansor di atas 12 pertuduhan pengubahan wang haram dan lima pertuduhan gagal menyerahkan penyata pendapatan kepada Lembaga Hasil Dalam Negeri (LHDN).",
            "Timbalan Perdana Menteri, Datuk Seri Dr Ahmad Zahid Hamidi berkata, pihaknya juga berharap agar tidak ada pihak yang mempertikaikan keputusan mahkamah yang memihak kepada Rosmah. ",
            "\"Saya bersyukur ke hadrat Allah, Datin Seri Rosmah Mansor telah dilepas dan dibebaskan daripada pertuduhan-pertuduhan, pengubahan wang haram dan juga pertuduhan untuk tidak mengisytihar harta. ",
            "\"Saya berharap tidak ada pihak yang mempertikaikan keputusan mahkamah, apabila Datin Seri Rosmah dilepaskan dan dibebaskan, ertinya kita harus menghormati keputusan institusi kehakiman yang memihak kepadanya,\" katanya kepada media sempena Majlis Perasmian Kompleks Lateks Agropolitan Chemomoi dekat Felda Chemomoi di sini, hari ini. ",
            "Mahkamah Tinggi  hari ini membebas dan melepaskan Rosmah atas 12 pertuduhan pengubahan wang haram berjumlah RM7,097,750 dan lima pertuduhan gagal menyerahkan penyata pendapatan kepada LHDN.",
            " Hakim, K Muniandy memutuskan demikian selepas membenarkan permohonan Rosmah, untuk membatalkan semua kes itu."
        ],
        "url": "/berita/nasional/2024/12/1339040/hormati-keputusan-mahkamah-bebaskan-rosmah"
    },
    {
        "title": "NSRC kenal pasti 43,000 akaun keldai - PM Anwar",
        "authorDetails": {
            "authName": "Fahmy A Rosli",
            "relLink": "/authors/fahmy-rosli",
            "email": "fahmy.azril@bh.com.my"
        },
        "publishTime": "Disember 19, 2024 @ 4:37pm",
        "articleBrief": "Foto hiasan.",
        "contents": [
            "KUALA LUMPUR: Pusat Respons Penipuan Kebangsaan (NSRC) mengenal pasti 43,000 akaun bank yang digunakan sebagai 'akaun keldai' untuk tujuan penipuan.",
            "  Perdana Menteri, Datuk Seri Anwar Ibrahim berkata semua akaun terbabit dikenal pasti melalui aduan diterima untuk diambil tindakan institusi kewangan.",
            "  Mengulas lanjut, beliau berkata sejak Januari hingga September lalu, NSRC menerima 64,000 panggilan merangkumi laporan kes-kes daripada mangsa penipuan dan khidmat nasihat kepada orang ramai. ",
            "  \"Berdasarkan statistik yang dikemukakan, sekitar 22,000 laporan kes-kes penipuan telah dilaporkan oleh mangsa membabitkan kerugian lebih RM147 juta.",
            "  \"Berdasarkan aduan-aduan yang diterima itu, lebih 43,000 akaun keldai yang disyaki telah dikenal pasti untuk tindakan oleh institusi kewangan bagi menghalang pelapisan wang secara berbilang ('multiple layering') untuk menyembunyikan dana haram,\" katanya.",
            "  Beliau berkata demikian menjawab soalan lisan Senator Manolan Mohamad di Dewan Rakyat, yang meminta Menteri Kewangan menyatakan jumlah kes penipuan yang dapat dikesan dan disekat dengan penubuhan Portal Fraud Kebangsaan (NFP).",
            "  Anwar yang juga Menteri Kewangan berkata, bagi memperkukuh keupayaan NSRC dalam proses penjejakan dan pembekuan dana, NFP ditubuhkan untuk melengkapi NSRC dengan keupayaan automasi menyeluruh ('end-to-end') bagi menguruskan laporan penipuan serta mengesan dan menjejak dana yang dicuri agar tindak balas pantas dapat diambil dalam kalangan institusi kewangan. ",
            "   \"Sejak mula digunakan pada April sehingga September tahun ini, NFP berjaya mengurangkan tempoh masa diambil untuk menjejaki dana sebanyak 75 peratus dan meningkatkan jumlah dana dibekukan, sementara 34 peratus berbanding purata bulanan sebelum pelaksanaan NFP,\" katanya.",
            "   Mengulas lanjut, Perdana Menteri berkata pelaksanaan NFP turut disokong prosedur pengendalian akaun keldai yang dibangunkan industri kewangan yang bertujuan menambah baik keupayaan industri untuk mengenal pasti akaun keldai. ",
            "   Setakat ini, katanya keupayaan institusi kewangan untuk mengenal pasti akaun keldai meningkat sebanyak 37 peratus ketimbang purata bulanan sebelum pelaksanaan NFP. ",
            "   Selain itu, beliau memaklumkan perancangan dan penilaian berkaitan pengukuhan operasi NSRC, termasuk berkaitan pemanjangan masa operasi pusat respons berkenaan sedang dijalankan. ",
            "   \"Gerak kerja sedang dibuat berhubung isu berkenaan pengwujudan perjawatan dan penempatan pegawai secara kekal di NSRC. ",
            "   \"Ini termasuklah sumber tenaga kerja petugas di NSRC yang bukan sahaja terhad dalam kalangan penjawat awam seperti pegawai Polis Diraja Malaysia (PDRM), Suruhanjaya Komunikasi dan Multimedia Malaysia (MCMC) dan Bank Negara Malaysia (BNM), tetapi juga pegawai daripada institusi kewangan dan industri telekomunikasi,\" katanya."
        ],
        "url": "/berita/nasional/2024/12/1339036/nsrc-kenal-pasti-43000-akaun-keldai-pm-anwar"
    },
    {
        "title": "Laporan kajian kartel, beras diumum awal tahun depan",
        "authorDetails": {
            "authName": "Noorazura Abdul Rahman",
            "relLink": "/authors/noorazura-abdul-rahman",
            "email": "bhnews@bh.com.my"
        },
        "publishTime": "Disember 19, 2024 @ 4:22pm",
        "articleBrief": "Mohamad Sabu (empat kanan) menyaksikan perjanjian konsesi di antara MADA, Kementerian Pertanian dan Keterjaminan Makanan dan MMC Infra Padi di Ibu Pejabat MADA, Alor Setar, hari ini. - Foto NSTP/Wan Nabil Nasir. ",
        "contents": [
            "ALOR SETAR: Laporan kajian mengenai kartel padi dan beras yang berlaku di negara ini kini di peringkat akhir untuk disiapkan dan dijangka diumumkan awal tahun depan.",
            "Menteri Pertanian dan Keterjaminan Makanan, Datuk Seri Mohamad Sabu berkata laporan itu bakal diumumkan oleh Perdana Menteri, Datuk Seri Anwar Ibrahim. ",
            "\"Sekarang ini di peringkat paling intensif dibuat kajian itu. InsyaAllah, Ketua Setiausaha Kementerian (KSU) mengepalai program itu. Yang terdekat kita akan umumkan program-program baru ini.",
            "\"Kalau saya umum sekarang bocor nanti KSU marah, awal tahun depan akan diumumkan,\" katanya mengulas perkembangan kajian membabitkan kartel dan beras di negara ini.",
            "Beliau terdahulu ditemui selepas Majlis Menandatangani Perjanjian Konsesi Cadangan Pembangunan Infrastruktur Bagi Menyokong Program Penanaman Padi Lima Musim Dalam Tempoh Dua Tahun di Kawasan Lembaga Kemajuan Pertanian Muda (MADA) di sini, hari ini. ",
            "Sebelum ini, Timbalan Menteri Perdagangan Dalam Negeri dan Kos Sara Hidup (KPDN), Dr Fuziah Salleh dilaporkan berkata beliau sudah meneliti laporan kajian kartel padi dan beras yang disiapkan oleh Suruhanjaya Persaingan Malaysia (MyCC).",
            "Beliau turut memberi bayangan kartel itu berkemungkinan termasuk penyalahgunaan kedudukan dominan mana-mana syarikat yang mengawal bekalan benih dan import."
        ],
        "url": "/berita/nasional/2024/12/1339030/laporan-kajian-kartel-beras-diumum-awal-tahun-depan"
    },
    {
        "title": "Polis Sabah nafi roboh rumah balu wira Lahad Datu",
        "authorDetails": {
            "authName": "Juwan Riduan",
            "relLink": "/authors/juwan-riduan",
            "email": "bhnews@bh.com.my"
        },
        "publishTime": "Disember 19, 2024 @ 4:10pm",
        "articleBrief": "Rumah di Pulau Bodgaya, Semporna yang dirobohkan. - Foto FB Siti Bandorah Mahalil",
        "contents": [
            "KOTA KINABALU: Polis Diraja Malaysia (PDRM) menafikan rumah balu perwira negara yang terkorban dalam insiden pencerobohan pengganas Sulu di Tanduo, Lahad Datu pada 2013 lalu, dirobohkan pihak berkuasa.",
            "Pesuruhjaya Polis Sabah, Datuk Jauteh Dikun, berkata rumah di Pulau Bodgaya, Semporna yang dirobohkan itu bukan rumah Sitti Bandorah Mahalil ,iaitu balu Allahyarham Sarjan Abd Azis Sarikon, sebaliknya ia rumah kosong didiami pendatang asing tanpa izin (PATI).",
            "\"Isu ini tular sejak semalam, polis membuat penelitian dan mendapati isu berkenaan tidak benar, balu Allahyarham tidak tinggal di rumah berkenaan. Rumah itu adalah milik ayahnya yang dibina pada 1980-an.",
            "\"Yang tinggal di rumah itu adalah adik kepada balu Allahyarham bersama dengan anak-anak adiknya. Balu Allahyarham sendiri tinggal di daratan dan mempunyai beberapa rumah,\" katanya pada sidang media di Ibu Pejabat Polis Kontinjen (IPK) Sabah, di sini hari ini.",
            "Jautah berkata, pihak berkuasa juga tidak pernah mengeluarkan apa-apa ugutan ke atas individu berkenaan.",
            "\"Paling penting rumah ini tidak diroboh, yang diroboh adalah beberapa rumah kosong milik warga asing. Kita telah menekankan dari awal, dalam isu di Kampung Bugaya ini, notis dikeluarkan oleh Taman-Taman Sabah (TTS).",
            "\"Pihak berkuasa termasuk PDRM sebahagian daripada kumpulan operasi berkenaan. Kita menekankan dari awal bahawa mana-mana rumah milik warga tempatan yang ditemui ketika operasi tidak akan dirobohkan.",
            "\"Sebanyak 3,257 rumah telah dirobohkan dalam Op Koloni Setinggan sehingga kini dan tiada satu pun rumah warga Malaysia yang dirobohkan. Saya percaya isu ini dieksploitasi golongan tertentu untuk cuba melemahkan operasi yang sedang dirancang PDRM,\" katanya.",
            "Katanya, Sitti Bandorah mempunyai seorang anak yang menjadi pegawai kanan polis dan lebih menguatkan telahan mungkin ada golongan tertentu mencuba mengeksplotasi isu terbabit.",
            "\"Golongan ini mengambil kesempatan memanipulasi apa juga isu untuk melemahkan usaha pihak berkuasa yang diketuai PDRM dalam usaha menghapuskan koloni setinggan PATI di Sabah,\" katanya.",
            "Tambah beliau lagi, setakat ini pihaknya belum menerima sebarang laporan polis dan tidak menolak kemungkinan mengambil tindakan terhadap pihak yang mengeksploitasi isu berkenaan.",
            "\"Selepas isu ini, kita sudah menghantar pegawai kita, iaitu Pemangku Ketua Polis Daerah Semporna sendiri untuk berjumpa keluarga ini untuk tahu keadaan sebenar.",
            "\"Hasil maklum balas Sitti Bandorah, dia kadangkala ke tempat itu untuk melawat keluarga dan turut mendakwa ada sedikit salah faham ketika proses ini berlangsung. Kita akan meneruskan siasatan,\" katanya.",
            "Beliau juga berharap orang ramai maklum mengenai kes itu dan tidak menyalahkan pihak berkuasa yang melakasanakan operasi untuk mengurangkan dan mengatasi kebanjiran PATI serta koloni setinggan di Sabah, terutama di pantai timur negeri ini.",
            "Sebuah portal berita sebelum ini melaporkan rumah keluarga Siti Bandorah di Pulau Bodgaya, Semporna, dirobohkan pihak berkuasa dalam operasi turut disertai polis kerana terletak dalam kawasan Taman Marin Tun Sakaran yang diurus TTS.",
            "TTS dikatakan sudah memberi notis kepada penduduk supaya mengosongkan rumah kerana didakwa menceroboh kawasan Taman Marin Tun Sakaran, namun penduduk mendakwa mereka sudah tinggal di kawasan terbabit berpuluh tahun."
        ],
        "url": "/berita/nasional/2024/12/1339024/polis-sabah-nafi-roboh-rumah-balu-wira-lahad-datu"
    },
    {
        "title": "Punca pelajar UMT dipukul bergilir-gilir",
        "authorDetails": {
            "authName": "Zatul Iffah Zolkiply",
            "relLink": "/authors/zatul-iffah-zolkiply",
            "email": "zatuliffah@bh.com.my"
        },
        "publishTime": "Disember 19, 2024 @ 3:52pm",
        "articleBrief": "12 pelajar yang dipercayai terbabit dalam kejadian pukul secara bergilir-gilir pada Ahad lalu. - Foto NSTP/Ghazali Kori.",
        "contents": [
            "KUALA TERENGGANU: Saling tuduh menuduh dipercayai antara punca seorang penuntut Universiti Malaysia Terengganu (UMT) di sini, dipukul secara bergilir-gilir oleh 12 pelajar pada Ahad lalu.",
            "Ketua Polis Terengganu, Datuk Mohd Khairi Khairudin bagaimanapun tidak menjelaskan isu yang mencetuskan insiden di kolej kediaman mangsa yang berusia 20 tahun itu.",
            "Katanya, hasil pemeriksaan perubatan mendapati tiada sebarang kecederaan organ dalaman atau patah tulang pada mangsa selain lebam.",
            "\"Mangsa dirawat di wad biasa dan pemantauan ke atas beliau masih diteruskan dan keadaannya stabil,\" katanya pada sidang media di Ibu Pejabat Polis Kontinjen Terengganu di sini hari ini.",
            "Media semalam melaporkan 12 pelajar instiut pengajian tinggi awam (PTA) di sini, ditahan selepas disyaki memukul seorang pelajar lain secara bergilir-gilir di kolej kediaman mangsa pada Ahad lalu.",
            "Pemangku Ketua Polis Daerah Kuala Terengganu Superintendan Wan Mohd Zaki Wan Ismail dipetik berkata semua suspek pelajar lelaki berusia antara 20 hingga 22 tahun itu ditahan jam 6 petang kelmarin.",
            "Katanya, senjata yang dipercayai digunakan dalam kejadian itu turut dirampas manakala semua penuntut itu direman hingga Sabtu untuk siasatan mengikut Seksyen 148 Kanun Keseksaan.",
            "UMT dalam satu kenyataan semalam menyatakan kesediaan memberi kerjasama kepada polis sekali gus akan menunggu hasil siasatan kes berkenaan.",
            "Menurut Pejabat Komunikasi Korporat UMT, pihaknya turut menjalankan siasatan dalaman dan menegaskan setiap pelajar perlu sentiasa mematuhi Kaedah-Kaedah Universiti Malaysia Terengganu (Tatatertib Pelajar) 2024.",
            "\"UMT mengesahkan terdapat laporan salah laku pelajar yang dibuat kepada pihak polis semalam. UMT menzahirkan rasa dukacita dan memandang serius atas insiden ini,\" katanya.",
            "Mengulas lanjut, Mohd Khairi berkata setakat ini tiada tangkapan baharu dilakukan.",
            "Dalam masa sama beliau turut menasihatkan pelajar yang berada di pusat pengajian tinggi atau sekolah untuk tidak melakukan kekerasan jenayah kepada pelajar-pelajar yang lain.",
            "\"Jika didapati bersalah, mereka akan dihadapkan ke mahkamah dan pihak universiti akan ambil tindakan juga. Polis akan ambil tindakan berlandaskan undang-undang yang ada,\" katanya."
        ],
        "url": "/berita/nasional/2024/12/1339020/punca-pelajar-umt-dipukul-bergilir-gilir"
    },
    {
        "title": "Kes 1BestariNet: Tiada pertuduhan, siasatan SPRM dapati tiada unsur jenayah tender projek",
        "authorDetails": {
            "authName": "Safeek Affendy Razali",
            "relLink": "/authors/safeek-affendy-razali",
            "email": "safeek@bh.com.my"
        },
        "publishTime": "Disember 19, 2024 @ 3:33pm",
        "articleBrief": "Foto hiasan.",
        "contents": [
            "KUALA LUMPUR: Siasatan Suruhanjaya Pencegahan Rasuah Malaysia (SPRM) sejak September lalu mendapati tiada unsur jenayah dalam pelaksanaan tender projek 1BestariNet bernilai RM4 bilion di bawah Kementerian Pendidikan (KPM).",
            "SPRM dalam satu kenyataan hari ini, memaklumkan pihaknya juga sudah menerima arahan daripada Timbalan Pendakwa Raya (TPR) bahawa tiada pertuduhan akan dikenakan terhadap mana-mana pihak berhubung pelaksanaan kontrak projek 1BestariNet.",
            "Bagaimanapun, Bahagian Penyiasatan Tatakelola SPRM mengambil langkah susulan dengan memberi tumpuan kepada siasatan dari aspek tadbir urus serta isu berkaitan tuntutan kewangan dalam kontrak di antara YTL Communications Sdn Bhd dan KPM.",
            "\"TPR telah mengarahkan SPRM untuk menyerahkan laporan penuh hasil siasatan kepada KPM. Selain itu, SPRM turut disaran mengeluarkan syor-syor penambahbaikan,\" menurutt suruhanjaya berkenaan.",
            "Antara langkah utama yang disyorkan ialah KPM kembali ke meja rundingan bersama YTL Communications untuk mengenal pasti dan menyelesaikan sebarang isu berbangkit daripada kontrak tender perkhidmatan yang telah dipersetujui.",
            "Semalam, media melaporkan YTL Communications bebas daripada sebarang salah laku dalam siasatannya terhadap projek 1BestariNet.",
            "Terdahulu pada 4 September lalu, SPRM dilapor menyerbu pejabat YTL Communications di Kuala Lumpur serta sebuah pejabat kerajaan sebagai sebahagian daripada siasatannya terhadap projek bernilai RM4 bilion itu.",
            "Sumber SPRM dipetik berkata, siasatan tertumpu kepada dakwaan membabitkan butiran palsu berkaitan pembayaran RM2.7 bilion serta unsur jenayah lain di bawah Akta SPRM 2009.",
            "Projek 1BestariNet yang dimulakan oleh KPM pada 2011, bertujuan menyediakan akses internet berkelajuan tinggi ke sekolah-sekolah serta memperkenalkan sistem pembelajaran maya.",
            "Projek itu pada awalnya dirancang untuk tempoh 15 tahun dengan peruntukan sebanyak RM4.07 bilion, namun kemudian dipendekkan kepada tujuh tahun enam bulan. YTL Communications hanya menyelesaikan dua fasa pertama projek yang berakhir pada Jun 2019."
        ],
        "url": "/berita/nasional/2024/12/1339016/kes-1bestarinet-tiada-pertuduhan-siasatan-sprm-dapati-tiada-unsur"
    },
    {
        "title": "Pertikaian Laut China Selatan: Malaysia tak boleh bergantung nota bantahan semata-mata",
        "authorDetails": {
            "authName": "BERNAMA",
            "relLink": "/authors/bernama",
            "email": ""
        },
        "publishTime": "Disember 19, 2024 @ 3:11pm",
        "articleBrief": " Timbalan Menteri Luar, Datuk Mohamad Alamin. - Foto fail NSTP/Aswadi Alias",
        "contents": [
            "KUALA LUMPUR: Kerajaan bersetuju pendekatan semata-mata mengeluarkan nota bantahan kepada negara-negara yang terbabit dalam pertikaian tuntutan di perairan Laut China Selatan tidak mencukupi.",
            "Sebaliknya, Timbalan Menteri Luar, Datuk Mohamad Alamin berkata platform dan mekanisme seperti rundingan dan perbincangan dua hala juga perlu terus diperkasa serta diperhebatkan bagi menyelesaikan sebarang isu berbangkit.",
            "\"Saya setuju bukan hanya perlu nota bantahan tetapi mekanisme lain seperti perbincangan antara dua pihak. ",
            "\"Proses rundingan antara dua pihak juga perlu diperhebat supaya kita boleh bincang secara 'adik beradik' untuk menyelesaikan dan menjernihkan isu tertentu.",
            "\"Pendekatan kita harus soft power, soft skill dalam urusan-urusan yang dilihat begitu kontroversi, jangan sampai ada isu yang menimbulkan ketegangan (escalation),\" katanya pada sesi soal jawab di Dewan Negara, di sini, hari ini.",
            "Mohamad berkata demikian sebagai respons kepada pandangan bekas Menteri Luar, Senator Tan Sri Anifah Aman pada sesi itu yang menyatakan bahawa pendekatan mengeluarkan nota bantahan bukanlah penyelesaian untuk menangani isu pertikaian tuntutan di perairan Laut China Selatan kerana ia sekadar bertujuan untuk rekod pihak-pihak berkenaan.",
            "Mengambil pengalamannya dengan menjadikan Vietnam sebagai contoh, Anifah berkata negara itu kekal sebagai sumber sokongan yang paling kukuh Malaysia dalam isu pertikaian tuntutan di Laut China Selatan dahulu kerana pendekatan beliau yang sering menekankan perbincangan secara dua hala. ",
            "\"Tiada yang lebih penting daripada hubungan dua hala. Saya berhubung melalui telefon dengan kebanyakan, jika tidak semua, menteri ASEAN. ",
            "\"Kalau ada sedikit masalah, kita telefon terlebih dahulu sebelum isu tersebut (masalah) dibawa ke media atau dikeluarkan secara umum.",
            "\"Yang penting, saya ingin tekankan bahawa kita tidak boleh menyelesaikan masalah hanya dengan nota bantahan. Pergilah ketuk pintu dan katakan, bolehkah kita duduk dan berbincang. Supaya ini tidak menjadi masalah yang besar,\" kata Anifah.",
            "Terdahulu, menjawab soalan tambahan Senator Datuk Bobbey Suan mengenai implikasi tindakan kerajaan Filipina yang meluluskan akta baharu menyentuh soal tuntutan terhadap Sabah dan peta melanggar sempadan maritim negeri itu, Mohamad berkata kerajaan tidak berkompromi berhubung isu itu malah telah menghantar nota bantahan mengenainya. ",
            "Beliau berkata Sabah merupakan sebuah negeri yang menyertai Malaysia pada 1963 dan telah melaksanakan hak mereka (right to self-determination) untuk bersama-sama di dalam persekutuan berkenaan, melalui pengiktirafan Pertubuhan Bangsa-bangsa Bersatu (PBB).",
            "\"Jadi Filipina tidak ada hak untuk mengatakan bahawa Sabah itu adalah milik mereka dan dalam konteks ini, setelah mendapat nasihat daripada semua agensi, Kementerian Luar telah menghantar nota bantahan kita terhadap Filipina bahawa akta-akta yang telah diluluskan itu, tidak selari dengan semangat undang-undang antarabangsa kerana melangkaui sempadan maritim kita,\" katanya.",
            "- BERNAMA "
        ],
        "url": "/berita/nasional/2024/12/1339012/pertikaian-laut-china-selatan-malaysia-tak-boleh-bergantung-nota"
    },
    {
        "title": "Laporan 'Doctors Without Borders' dedah kempen pemusnahan menyeluruh Israel di Gaza",
        "authorDetails": {
            "authName": "",
            "relLink": "",
            "email": ""
        },
        "publishTime": "Disember 19, 2024 @ 3:00pm",
        "articleBrief": "Foto dirakam pada 23 April 2024 memaparkan kesan serangan ketenteraan Israel ke atas rakyat Palestin di Khan Younis, selatan Gaza. - Foto Ben Milpas/MSF",
        "contents": [
            "KUALA LUMPUR: Dalam tempoh 14 bulan lalu, serangan ketenteraan Israel ke atas rakyat Palestin telah meruntuhkan sistem penjagaan kesihatan, infrastruktur asas dan memperketat sekatan terhadap bantuan kemanusiaan, sekali gus menghancurkan asas kehidupan di Gaza.",
            "Menurut laporan terbaharu Doctors Without Borders (MSF) bertajuk Gaza: Life in a Death Trap, organisasi kemanusiaan antarabangsa berkenaan menggesa semua pihak menghentikan serta-merta serangan untuk menyelamatkan nyawa dan membolehkan aliran masuk bantuan kemanusiaan.",
            "\"Israel mesti menghentikan serangan yang menyasarkan orang awam dan sekutunya mesti segera bertindak untuk melindungi rakyat Palestin serta menghormati undang-undang perang.",
            "\"Penduduk Gaza sedang bertahan dalam keadaan yang amat dahsyat, tanpa tempat selamat, tanpa perlindungan dan tanpa jalan keluar daripada kepungan yang semakin teruk,\" menurut Setiausaha Agung Doctors Without Borders, Christopher Lockyear.",
            "Beliau yang melawat Gaza awal tahun ini, berkata operasi ketenteraan di utara Gaza menggambarkan kekejaman perang di mana penduduk Palestin terus dipindahkan secara paksa, disekat dan dibom tanpa belas kasihan. ",
            "\"Apa yang dilihat pasukan perubatan kami di lapangan sejajar dengan laporan banyak pihak yang menyimpulkan bahawa pembunuhan beramai-ramai sedang berlaku di Gaza,\" tambahnya.",
            "Menurut laporan itu, lebih 45,000 orang telah terkorban akibat perang berkenaan, termasuk lapan kakitangan Doctors Without Borders, tidak termasuk kematian berkait runtuhnya sistem penjagaan kesihatan, penularan penyakit serta kekurangan makanan dan tempat tinggal. ",
            "Seramai 1.9 juta penduduk telah dipaksa berpindah secara paksa dengan kebanyakan mereka kehilangan tempat tinggal berulang kali.",
            "Laporan berkenaan yang disiarkan di laman sesawang 'Doctors Without Borders', mendedahkan sistem penjagaan kesihatan Gaza hampir lumpuh sepenuhnya, dengan kurang daripada separuh hospital berfungsi. ",
            "\"Dalam tempoh Oktober 2023 hingga Oktober 2024, staf Doctors Without Borders telah menjadi sasaran serangan sebanyak 41 kali, termasuk serangan udara dan tembakan langsung ke arah fasiliti perubatan. ",
            "\"Keadaan ini memaksa ribuan pesakit dan staf perubatan melarikan diri dalam keadaan genting, sering kali dengan nyawa mereka di hujung tanduk,\" menurut laporan berkenaan dan menjelaskan penduduk Gaza kini berdepan pelbagai kecederaan fizikal dan mental yang semakin meningkat. ",
            "Doctors Without Borders telah menjalankan lebih 27,500 perundingan kes berkaitan keganasan dan 7,500 pembedahan. ",
            "Keadaan hidup yang tidak sihat akibat pemindahan paksa menyebabkan penyakit berjangkit seperti jangkitan kulit, cirit-birit dan jangkitan pernafasan merebak dengan pantas.",
            "\"Doctors Without Borders menggesa negara-negara, khususnya sekutu rapat Israel untuk menghentikan sokongan tanpa syarat mereka terhadap Israel dan mematuhi tanggungjawab mereka untuk mencegah pembunuhan beramai-ramai di Gaza. ",
            "\"Israel juga perlu mematuhi arahan Mahkamah Keadilan Antarabangsa (ICJ) untuk membenarkan bantuan kemanusiaan dihantar ke Gaza tanpa halangan, namun sehingga kini, tiada tindakan bermakna diambil.",
            "\"Doctors Without Borders menekankan bahawa walaupun konflik ini dihentikan segera, kesan jangka panjangnya akan meninggalkan parut mendalam kepada generasi akan datang akibat trauma fizikal dan mental yang mereka alami,\" menurut laporan itu."
        ],
        "url": "/berita/nasional/2024/12/1339008/laporan-doctors-without-borders-dedah-kempen-pemusnahan-menyeluruh"
    },
    {
        "title": "Kerajaan terbuka adakan libat urus, teliti keperluan perundangan tangani `sharenting'",
        "authorDetails": {
            "authName": "BERNAMA",
            "relLink": "/authors/bernama",
            "email": ""
        },
        "publishTime": "Disember 19, 2024 @ 2:52pm",
        "articleBrief": "Timbalan Menteri Komunikasi, Teo Nie Ching (kanan) pada temu bual bersama Bernama Radio berhubung `Keselamatan Dalam Talian: Komitmen Kerajaan dan Peranan Akta 588\u2019 di Wisma Bernama, Kuala Lumpur hari ini. - Foto BERNAMA",
        "contents": [
            "KUALA LUMPUR: Kerajaan terbuka untuk mengadakan sesi libat urus bersama pihak berkepentingan bagi meneliti keperluan perundangan khusus dalam menangani amalan sharenting.",
            "Timbalan Menteri Komunikasi, Teo Nie Ching berkata ia bagi memastikan kanak-kanak di negara ini tidak terdedah kepada risiko eksploitasi dan mendapat perlindungan privasi serta keselamatan.",
            "\"Setakat ini (Malaysia) tak ada satu rang undang-undang tentang sharenting tapi kami bersedia untuk buat sesi libat urus dengan pihak berkepentingan, badan bukan kerajaan ataupun kementerian-kementerian seperti Kementerian Pembangunan Wanita, Keluarga dan Masyarakat tentang perkara ini.",
            "\"Sama ada kita perlu ada satu rang undang-undang khas tentang isu ini, kita perlu dapat persetujuan dan satu konsensus daripada semua pihak terlibat,\" katanya kepada Bernama di sini hari ini. ",
            "Beliau berkata demikian selepas menjadi tetamu sesi temu bual eksklusif Bernama Radio yang membincangkan topik: Keselamatan Dalam Talian: Komitmen Kerajaan dan Peranan Akta Komunikasi dan Multimedia 1998 (Akta 588).",
            "Sharenting pada asasnya ialah gabungan dua perkataan Bahasa Inggeris iaitu sharing dan parenting manakala istilah sharenting merujuk kepada fenomena perkongsian foto serta video anak-anak selain maklumat pengenalan diri yang lain oleh ibu bapa menerusi akaun media sosial mereka sendiri.",
            "Teo berkata bagi membendung amalan itu, kementeriannya menerusi Suruhanjaya Komunikasi dan Multimedia (MCMC) sentiasa mengadakan program bagi meningkatkan kesedaran awam supaya orang ramai memahami risiko berkongsi secara berlebihan seterusnya mengamalkan tabiat dalam talian yang lebih selamat.",
            "\"Nasihat kami kepada semua golongan dewasa\u2026 jangan terlebih berkongsi. Bukan sahaja informasi tentang kanak-kanak tetapi juga informasi (peribadi) tentang diri sendiri, semua informasi ini akhirnya boleh digunakan oleh penjenayah,\" katanya. ",
            "- BERNAMA"
        ],
        "url": "/berita/nasional/2024/12/1339002/kerajaan-terbuka-adakan-libat-urus-teliti-keperluan-perundangan"
    },
    {
        "title": "MCMC akan hubungi TikTok isu wang hilang dari akaun e-dagang",
        "authorDetails": {
            "authName": "Muhammad Zulsyamini Sufian Suri",
            "relLink": "/authors/muhammad-zulsyamini-sufian-suri",
            "email": "bhnews@bh.com.my"
        },
        "publishTime": "Disember 19, 2024 @ 2:39pm",
        "articleBrief": "Menteri Komunikasi, Fahmi Fadzil (tiga, kiri) bersama Menteri Besar, Datuk Seri Saarani Mohamad (tiga, kanan) menyaksikan pertukaran MoU antara Digital Perak Corporation Holdings (Digital Perak) oleh Ketua Pegawai Eksekutifnya, Mohamad Suhaimi Mohamad Tahir (empat, kanan) dan MCMC oleh Datuk Mohd Ali Hanafiah Mohd Yunus (empat, kiri) di Ipoh, hari ini. - BERNAMA",
        "contents": [
            "IPOH: Suruhanjaya Komunikasi dan Multimedia Malaysia (MCMC) diminta menghubungi pengendali platform media sosial TikTok, berkaitan aduan kehilangan wang dari akaun e-dagang platform itu seperti yang tular di media sosial.",
            "Menteri Komunikasi, Fahmi Fadzil, berkata aduan itu dianggap sebagai 'trend' merisaukan dan punca masalah perlu dikenal pasti sebelum tindakan sewajarnya diambil.",
            "\"Kita sedar ramai rakyat Malaysia termasuk mereka yang terbabit dalam perusahaan mikro, kecil dan sederhana (PMKS ) memanfaatkan platform seperti TikTok untuk berniaga.",
            "\"Kalau ada 'trend' merisaukan seperti dimaklumkan, saya minta MCMC berhubung dengan TikTok untuk mengenal pasti masalahnya.",
            "\"Kita cuba fahamkan dahulu sebelum ambil sebarang tindakan,\" katanya.",
            "Beliau berkata demikian kepada pemberita selepas perasmian majlis Perak Economic Outlook 2025 di Pusat Konvensyen Casuarina, di sini hari ini.",
            "Majlis turut menyaksikan acara menandatangani memorandum persetujuan (MoU) antara MCMC dan Digital Perak Corporation Holdings (Digital Perak).",
            "Majlis dirasmikan Menteri Besar Perak, Datuk Seri Saarani Mohamad.",
            "Hadir sama Pengerusi MCMC, Tan Sri Mohamad Salim Fateh Din dan Penasihat Kanan MCMC, Tan Sri Mohd Annuar Zaini.",
            "Fahmi ditanya mengenai dakwaan beberapa pengguna TikTok mengenai wang dalam akaun jual beli e-dagang atau TikTok Shop hilang atau berkurangan dari jumlah asal tanpa transaksi.",
            "Sementara itu, MCMC dan Digital Perak menerusi kenyataan bersama pada majlis permeteraian MoU itu, menggariskan usaha kolaboratif untuk mengenal pasti dan melaksanakan elemen teras bandar pintar.",
            "Selain itu, mereka juga akan meneroka pembinaan kapasiti e-dagang dan teknologi maklumat dan komunikasi (ICT) melalui program latihan di Pusat Penyebaran Maklumat Nasional (NADI) untuk komuniti di seluruh Perak.",
            "\"Menerusi kerjasama strategik itu, MCMC akan menyediakan kepakaran teknikal kepada Digital Perak membabitkan infrastruktur digital, rangkaian dan liputan jalur lebar, tadbir urus pintar, keselamatan siber dan pencegahan penipuan dalam talian.",
            "\"Digital Perak dan MCMC akan mempercepat pembangunan infrastruktur digital dan memperkenal inisiatif negeri sebagai pelengkap dan sokongan bagi agenda pendigitalan negeri dan pihak berkuasa tempatan (PBT).",
            "\"Ia menarik pelaburan dan mewujudkan ekonomi digital yang inklusif untuk negeri Perak dan Malaysia.",
            "\"Awal tahun ini, program perintis seperti Masyarakat Tanpa Tunai dan Program Pendigitalan Usahawan telah dilancarkan, termasuk pengenalan kepada S.M.A.R.T Niaga@Perak, iaitu platform e-dagang bagi perusahaan kecil dan sederhana yang dipacu Digital Perak.  ",
            "\"Kolaborasi bersama MCMC akan menggiatkan program sebegini dengan inisiatif baharu seperti Pusat Kawalan dan Pemantauan Negeri Perak, projek Smart Forest membabitkan sambungan jalur lebar di kawasan hutan simpan dan ekopelancongan serta penubuhan Pusat Penyelidikan dan Inovasi Negeri Pintar. ",
            "\"Pelancaran disasar pada awal 2025 dan disiapkan seawal 2026.",
            "\"Ini antara projek penting untuk menangani cabaran dihadapi negeri dan PBT bagi memastikan langkah penjimatan kos cekap dan penyampaian perkhidmatan awam berkesan, di samping meningkatkan kualiti perkhidmatan,\" kata kenyataan itu"
        ],
        "url": "/berita/nasional/2024/12/1338995/mcmc-akan-hubungi-tiktok-isu-wang-hilang-dari-akaun-e-dagang"
    },
    {
        "title": "Amaran hujan berterusan tahap waspada di 3 negeri",
        "authorDetails": {
            "authName": "BERNAMA",
            "relLink": "/authors/bernama",
            "email": ""
        },
        "publishTime": "Disember 19, 2024 @ 2:37pm",
        "articleBrief": "Gambar hiasan. - Foto fail BERNAMA",
        "contents": [
            "KUALA LUMPUR: Jabatan Meteorologi Malaysia (MetMalaysia) mengeluarkan amaran hujan berterusan tahap waspada membabitkan tiga negeri iaitu Johor hingga Jumaat manakala Sarawak dan Sabah hingga Ahad ini.",
            "MetMalaysia dalam kenyataan hari ini memaklumkan kawasan dijangka terjejas di Johor adalah daerah Mersing dan Kota Tinggi hingga 20 Disember.",
            "Di Sarawak, hujan berterusan hingga 22 Disember ini melibatkan Kuching, Serian, Samarahan, Sri Aman, Betong, Sarikei, Sibu, Mukah, Kapit (Song dan Kapit), Bintulu dan Miri (Subis, Beluru, Miri dan Marudi) manakala di Sabah melibatkan Pantai Barat (Ranau dan Kota Belud), Sandakan (Telupid, Kinabatangan, Beluran dan Sandakan).",
            "MetMalaysia mengingatkan orang ramai supaya sentiasa berjaga-jaga dan mematuhi arahan pihak berkuasa bagi mengelakkan sebarang risiko akibat hujan lebat.",
            "- BERNAMA"
        ],
        "url": "/berita/nasional/2024/12/1338993/amaran-hujan-berterusan-tahap-waspada-di-3-negeri"
    },
    {
        "title": "GISBH: JAIS buka 141 kertas siasatan, serah pendakwaan kepada pendakwa raya syarie",
        "authorDetails": {
            "authName": "Ruwaida Md Zain",
            "relLink": "/authors/ruwaida-md-zain",
            "email": "bhnews@bh.com.my"
        },
        "publishTime": "Disember 19, 2024 @ 2:24pm",
        "articleBrief": "Foto hiasan.",
        "contents": [
            "SHAH ALAM: Jabatan Agama Islam Selangor (JAIS) mengesahkan membuka 141 kertas siasatan berkait kes GISB Holdings (GISBH) di negeri ini.",
            "  Pengarahnya, Datuk Mohd Shahzihan Ahmad, berkata ketika ini JAIS dalam proses perbincangan dengan pihak pendakwa raya untuk melengkapkan kertas siasatan terbabit.",
            "  Beliau berkata, rata-rata kes didakwa di bawah Seksyen 12(c ) Enakmen Jenayah Syariah Negeri Selangor berhubung tindakan GISBH melanggar fatwa yang sedang dikuatkuasakan.",
            "  \"Sekarang JAIS dalam proses (memenuhi) beberapa kehendak pihak pendakwaan yang sedang disempurnakan dalam tempoh seminggu ini.",
            "  \"Insya-Allah, kalau ada kes kita akan dakwa secepat mungkin, kalau tiada (kes) itu bergantung kepada kuasa pihak pendakwa raya (syarie),\" katanya.",
            "  Beliau berkata demikian ketika sidang media selepas menyempurnakan Majlis Pengumuman Keputusan Peperiksaan PSRA, SMA, SMATQ, SMATQKBT, SMATD dan SKM di Masjid Negeri di sini hari ini.",
            "  Mengulas lanjut, katanya, untuk pendakwaan kes lain selain Seksyen 12(c ) itu ia bergantung kepada ketentuan di pihak pendakwa raya.",
            "  \"Mungkin akan dipertimbangkan pihak pendakwaan syarie adalah membabitkan cubaan menghidupkan ajaran sesat, juga dibawa enakmen sama,\" katanya.",
            "   Mengulas kaedah pemulihan digunakan terhadap GISBH, beliau berkata ia bukan sahaja membabitkan proses pemulihan akidah tetapi juga bagaimana mengintegrasikan mereka ke dalam masyarakat sepenuhnya dan bukan dalam kumpulan mereka sahaja.",
            "  \"Titah Sultan Selangor jelas supaya mengintegrasikan mereka kepada mainstream dan bukan hanya semasa-mata proses menyempurnakan atau mengembalikan fahaman mereka,\" katanya.",
            "  Dalam perkembangan berasingan, beliau mengesahkan JAIS sedia maklum mengenai kegiatan 'swinger' atau seks bertukar-tukar pasangan sejak 1980-an yang mana sentiasa dalam pemantauan dan pencegahan pihaknya.",
            "  \"Cuma sekarang kita agak terkejut mereka menggunakan media sosial dan JAIS ada senarai media sosial yang mereka guna.",
            "  \"Tetapi dengan undang-undang kita ada, apa fakta yang kita dapat (akan diteliti).. itulah menentukan apakah tindakan yang akan diambil.",
            "  \"Tetapi usaha-usaha pencegahan dan sebagainya akan dilakukan termasuk keluarkan khutbah berkenaan supaya orang sedar perbuatan itu tidak boleh diterima, bukan sekadar agama tetapi kemanusiaan pun tidak boleh terima,\" katanya."
        ],
        "url": "/berita/nasional/2024/12/1338985/gisbh-jais-buka-141-kertas-siasatan-serah-pendakwaan-kepada-pendakwa"
    },
    {
        "title": "Tanam padi lima musim dua tahun, hasil padi MADA meningkat 46,000 tan",
        "authorDetails": {
            "authName": "Noorazura Abdul Rahman",
            "relLink": "/authors/noorazura-abdul-rahman",
            "email": "bhnews@bh.com.my"
        },
        "publishTime": "Disember 19, 2024 @ 2:06pm",
        "articleBrief": "Menteri Pertanian dan Keterjaminan Makanan, Datuk Seri Mohamad Sabu bercakap kepada pemberita selepas majlis Menandatangani Perjanjian Konsesi Cadangan Pembangunan Infrastruktur Bagi Menyokong Program Penanaman Padi Lima Musim Dalam Tempoh Dua Tahun Di Kawasan Muda di Bawah Seliaan MADA. - Foto NSTP/WAN NABIL NASIR",
        "contents": [
            "ALOR SETAR: Program penanaman padi lima musim dalam tempoh dua tahun di kawasan Lembaga Kemajuan Pertanian Muda (MADA) dijangka meningkatkan hasil padi kira-kira 46,000 tan, secara tidak langsung melonjakkan pendapatan pesawah terbabit.",
            "Menteri Pertanian dan Keterjaminan Makanan, Datuk Seri Mohamad Sabu, berkata hasil padi yang kini secara purata lima tan sehektar berpotensi mencapai 5.6 tan sehektar apabila Fasa 1:15 Blok Pengairan Tersier di bawah program itu dibangunkan.",
            "Katanya, pengeluaran padi dijangka meningkat daripada 775,000 tan dengan nilai RM1.008 bilion kepada 821,000 tan dengan nilai RM1.068 bilion iaitu peningkatan sebanyak enam peratus di kawasan itu.",
            "\"Malah, purata peningkatan pendapatan kasar bagi pesawah pula dijangka meningkat daripada hampir RM31,000 kepada RM46,000 setahun dengan terlaksananya musim tambahan penanaman padi. ",
            "\"Peningkatan pendapatan ini adalah sebanyak 50 peratus yang akan memanfaatkan seramai 6,127 orang pesawah di kawasan seluas 10,730 hektar yang terlibat,\" katanya.",
            "Beliau berkata demikian ketika ditemui selepas menyaksikan Majlis Menandatangani Perjanjian Konsesi Cadangan Pembangunan Infrastruktur Bagi Menyokong program itu di Ibu Pejabat MADA, di sini, hari ini.",
            "Mohamad berkata, fasa pertama program itu bernilai RM761.23 juta membabitkan Pembangunan dan Penyelenggaraan 15 Blok Sistem Pengairan Tersier (RM526.37 juta) dan Projek Pemulihan Menyeluruh Empangan Pedu (RM234.86 juta).",
            "\"Tahun lalu, Perdana Menteri mengumumkan bahawa program peningkatan ini perlu fasa demi fasa. Diumum awal dahulu kira-kira RM5 bilion secara keseluruhan tapi fasa pertama ini adalah RM761.23 juta yang ditandatangani dan sedang berjalan.",
            "\"Projek yang diberi kelulusan prinsip pada 28 Jun 2023 ini akan dilaksanakan melalui Request For Proposal (RFP) secara Kerjasama Awam Swasta,\" katanya.",
            "Mohamad berkata, kajian kementerian bersama MADA menjangkakan pembangunan infrastruktur pengairan secara menyeluruh di kawasan Muda itu bakal melonjakkan lagi produktiviti hasil padi yang seterusnya mampu menjamin kestabilan bekalan beras negara.",
            "\"Jika bergantung kepada import dan kalau berlaku sesuatu perkara di luar negara, hasil mereka merosot dan sebagainya akan berlaku lonjakan harga seperti tahun lepas dan kita harap kalau berulang peristiwa itu kita ada persediaan dengan beras dalam negara,\" katanya.",
            "Sementara itu, Mohamad berkata, Kementerian Pertanian dan Keterjaminan Makanan (KPKM) akan melakukan penambahbaikan di kawasan jelapang padi negara bagi menghadapi cabaran bencana terutama banjir. ",
            "\"Negara kita agak kecil bila berlaku bencana di sebelah utara macam di Kedah, Perlis serta Kelantan dan Terengganu, ia menjejaskan hasil padi. ",
            "\"Bila bencana kecil tidak lah menjadi masalah sangat tapi bila datang bencana yang besar sebab itu kena ada jelapang padi tempat lain khasnya di Sabah dan Sarawak, begitu juga negeri-negeri lain yang bersetuju untuk sawah terbiar lama dipulihkan semula,\" katanya."
        ],
        "url": "/berita/nasional/2024/12/1338980/tanam-padi-lima-musim-dua-tahun-hasil-padi-mada-meningkat-46000-tan"
    },
    {
        "title": "PAC panggil prosiding bukan bermaksud isu terpalit masalah",
        "authorDetails": {
            "authName": "Fahmy A Rosli",
            "relLink": "/authors/fahmy-rosli",
            "email": "fahmy.azril@bh.com.my"
        },
        "publishTime": "Disember 19, 2024 @ 2:04pm",
        "articleBrief": "Datuk Mas Ermieyati Samsudin",
        "contents": [
            "KUALA LUMPUR: Jawatankuasa Kira-Kira Wang Negara (PAC) menjelaskan keperluan mengadakan prosiding yang dikendalikan badan itu tidak bermaksud isu berkenaan terpalit masalah dari segi ketirisan, pembaziran atau penyelewengan.",
            "    Pengerusi PAC, Datuk Mas Ermieyati Samsudin, sebaliknya menegaskan PAC turut berperanan melihat sebarang cadangan perolehan atau projek kerajaan sebagai satu platform terbaik untuk kerajaan atau kementerian memberikan penerangan serta penjelasan kepada  rakyat secara terus.",
            "   Beliau berkata, apa yang dilakukan pihaknya adalah intervensi awal untuk membantu mengelak sesuatu isu berkait perolehan dan tatakelola kerajaan berdepan masalah pada masa akan datang.",
            "   \"Ini adalah peranan yang perlu dimainkan PAC sebagai sebuah Jawatankuasa Pilihan Parlimen iaitu mekanisme semak imbang antara cabang perundangan dan cabang eksekutif melalui punca kuasa yang diberikan di bawah Peraturan-peraturan Majlis Mesyuarat Dewan Rakyat (PPMMDR), Arahan Perbendaharaan Tahun 2023 dan Pekeliling Am Bahagian 1 Tahun 2024 Organisasi Kementerian-kementerian Jabatan Perdana Menteri (JPM).",
            "   \"Sebelum ini, banyak pihak memberikan tanggapan kepada PAC bahawa kami sering terlewat untuk memulakan prosiding berhubung isu perolehan atau tatakelola kewangan kerajaan sehinggalah ia bermasalah. ",
            "\"Perkara inilah yang berlaku dalam banyak prosiding PAC dan yang terbaharu adalah berhubung perolehan sistem Pengurusan Berpusat Pekerja Asing (FWCMS)",
            "   \"Malah, laporan yang dibentangkan turut mengandungi rumusan serta syor kepada kerajaan yang dipersetujui secara konsensus semua 14 Ahli PAC sama ada daripada kerajaan atau pembangkang, selain tujuh wakil tetap (ex officio) jawatankuasa ini,\" katanya dalam satu kenyataan, hari ini.",
            "   Kenyataan itu dikeluarkan sebagai reaksi kepada kenyataan Menteri Pengangkutan, Anthony Loke semalam, yang mempersoal kewajaran siasatan PAC berkaitan perolehan kereta api elektrik (EMU) secara pajakan selama 30 tahun bernilai RM10.7 bilion.",
            "   Menurut Anthony, projek berkenaan masih di peringkat perancangan dan tiada sebarang kontrak sudah dimuktamadkan.",
            "   Mas Ermieyati memberi contoh, PAC pernah mengadakan prosiding berhubung Pengurusan Pelaksanaan Projek Sistem Aliran Pantas Pelbagai Lorong (MLFF) di bawah Kementerian Kerja Raya (KKR) dan Lembaga Lebuhraya Malaysia (LLM) meski kerajaan belum membuat sebarang keputusan, termasuk menandatangani kontrak pelaksanaannya.",
            "   Dengan pendekatan sebegitu, beliau berkata adalah lebih baik untuk kerajaan melalui KKR hadir bagi memberikan penjelasan supaya rakyat mengetahui perkara sebenarnya mengapa projek MLFF ini hendak dilaksanakan.",
            "   \"PAC berpandangan perolehan EMU KTM ini perlu diperjelaskan dengan lebih terperinci kepada Jawatankuasa ini supaya rakyat mengetahui mengapa Kementerian Pengangkutan (MOT) memilih model pajakan selama 30 tahun bernilai lebih RM10 bilion untuk memperoleh EMU ini.",
            "   \"Justeru PAC mengalu-alukan kehadiran Menteri Pengangkutan ke PAC apabila jawatankuasa ini memulakan prosiding Perolehan EMU Keretapi Tanah Melayu Berhad (KTMB) untuk memberikan penerangan dan penjelasan berhubung perolehan ini.",
            "   \"Kehadiran Menteri dalam prosiding PAC bukan satu perkara pelik kerana Menteri Pertahanan dan Menteri Pelaburan, Perdagangan dan Industri turut hadir di hadapan jawatankuasa ini, baru-baru ini,\" katanya."
        ],
        "url": "/berita/nasional/2024/12/1338978/pac-panggil-prosiding-bukan-bermaksud-isu-terpalit-masalah"
    },
    {
        "title": "Skandal rasuah babitkan ADUN Sabah: PKR negeri gesa tindakan, siasatan telus",
        "authorDetails": {
            "authName": "Izwan Abdullah",
            "relLink": "/authors/izwan-abdullah",
            "email": "bhnews@bh.com.my"
        },
        "publishTime": "Disember 19, 2024 @ 1:53pm",
        "articleBrief": "Timbalan Pengerusi MPN PKR Sabah, Datuk Peto Galim. - NSTP / IZWAN ABDULLAH",
        "contents": [
            "KOTA KINABALU: PKR Sabah menggesa tindakan dan siasatan telus diambil berhubung dakwaan skandal rasuah membabitkan beberapa Ahli Dewan Undangan Negeri (ADUN) yang turut dikaitkan dengan kerajaan negeri ketika ini.",
            "  Perkara itu dimaklumkan  Timbalan Pengerusi Majlis Pimpinan Negeri (MPN) PKR Sabah, Datuk Peto Galim ketika sidang media selepas mesyuarat MPN PKR negeri di sini hari ini.",
            "   \"Jangan ada gangguan daripada pihak tertentu. Ini sejajar konsep kita mempertahan reformasi dan menjunjung integriti,\" katanya.",
            "  Sebelum ini, DAP Sabah mahu Suruhanjaya Pencegahan Rasuah Malaysia (SPRM) mengutamakan siasatan dakwaan skandal rasuah membabitkan beberapa ADUN di negeri itu seperti didedahkan sebuah portal berita.",
            "  Dakwaan skandal rasuah itu dikaitkan dengan isu pengurusan sumber mineral Sabah berikutan pendedahan bekas Ketua Pegawai Eksekutif Sabah Mineral Management Sdn Bhd (SMM), Jontih Enggihon menerusi satu klip video, kononnya berlaku salah guna kuasa.",
            "  Dalam perkembangan berasingan, Peto berkata PKR Sabah mengecam tindakan pihak yang mendakwa pelantikan Tun Musa Aman selaku Yang di-Pertua Negeri Sabah yang baharu sebagai perancangan Perdana Menteri, Datuk Seri Anwar Ibrahim untuk mengangkat Pengerusi PKR Sabah, Datuk Mustapha Sakmud menjadi Ketua Menteri Sabah.",
            "  \"Selain itu kami mengecam tindakan beberapa pemimpin politik yang menyerang Perdana Menteri atas isu pelantikan Yang di-Pertua Negeri Sabah. ",
            "  \"Seperti termaktub dalam Perlembagaan Negeri Sabah Perkara 1(1) jelas menyatakan Yang di-Pertua Negeri dilantik oleh Yang di-Pertuan Agong mengikut budi bicara baginda selepas perundingan dengan Ketua Menteri.",
            "  \"Semua pihak perlu menghormati Perlembagaan Negeri Sabah dan proses yang telah dijalankan mengikut perlembagaan,\" katanya.",
            "  Beliau berkata, PKR Sabah menjunjung kasih Yang di-Pertuan Agong, Sultan Ibrahim atas perkenan menyampaikan Surat Cara Pelantikan Yang di-Pertua Negeri Sabah ke-11 dan mengurniakan pingat kebesaran Seri Maharaja Mangku Negara kepada Tun Musa di Istana Negara, kelmarin."
        ],
        "url": "/berita/nasional/2024/12/1338972/skandal-rasuah-babitkan-adun-sabah-pkr-negeri-gesa-tindakan-siasatan"
    },
    {
        "title": "PRN17 Sabah: 75 peratus rundingan agihan kerusi PH selesai",
        "authorDetails": {
            "authName": "Izwan Abdullah",
            "relLink": "/authors/izwan-abdullah",
            "email": "bhnews@bh.com.my"
        },
        "publishTime": "Disember 19, 2024 @ 1:44pm",
        "articleBrief": "Timbalan Pengerusi MPN Sabah, Datuk Peto Galim (tengah) pada sidang media PKR Sabah di Kota Kinabalu. - NSTP / IZWAN ABDULLAH",
        "contents": [
            "KOTA KINABALU: Pakatan Harapan (PH) mengesahkan rundingan mengenai agihan kerusi dalam kalangan parti komponen gabungan itu di negeri ini untuk Pilihan Raya Negeri (PRN) Sabah sudah 75 peratus selesai.",
            "  Perkara itu dimaklumkan Timbalan Pengerusi Majlis Pimpinan Negeri (MPN) PKR Sabah, Datuk Peto Galim, dengan rundingan baki 25 peratus lagi termasuk 'kerusi panas' disasar dapat diselesaikan awal Januari depan.",
            "  Beliau berkata, rundingan yang berlaku setakat ini hanya membabitkan kerusi dalam kalangan parti komponen PH, manakala rundingan dengan parti atau gabungan lain akan dibuat selepas PH membuat keputusan mengenai soal kerjasama.",
            "  \"Empat parti komponen PH Sabah sudah menyelesaikan 75 peratus rundingan kerusi setakat ini. Sepatutnya rundingan selesai bulan ini, tetapi disebabkan banyak program akhir tahun, mesyuarat tidak dapat diadakan.",
            "  \"Jadi kita akan selesaikan pada awal bulan depan dan selepas itu, setiap parti komponen akan berunding pula dengan parti lain yang menjadi rakan kerjasama kita nanti apabila ia sudah diputuskan,\" katanya pada sidang media PH Sabah, di sini, hari ini.",
            "  Yang turut hadir ialah Ketua Penerangan PKR Sabah, Razeef Rakimin.",
            "  Peto yang juga Ahli Dewan Undangan Negeri (ADUN) Inanam, berkata PH Sabah tiada masalah untuk menyelesaikan rundingan kerusi dalam kalangan parti komponennya.",
            "  \"Kita belum menyelesaikan rundingan ini pun disebabkan banyak program akhir tahun, bukan pasal ada gaduh-gaduh atau bertengkar soal kerusi di antara parti komponen.",
            "  \"Cuma, kalau ada kerusi yang belum dapat diputuskan termasuk kerusi panas, kita akan minta bantuan presiden parti masing-masing untuk berbincang,\" katanya.",
            "  Ketika ini, PH Sabah mempunyai tujuh kerusi Dewan Undangan Negeri (DUN) dengan empat dimiliki DAP, diikuti dua milik PKR dan satu kerusi dikuasai Pertubuhan Kinabalu Progresif Bersatu (UPKO).",
            "  Peto berkata, setakat ini PKR Sabah terus menyokong kepemimpinan kerajaan negeri sedia ada dan mahu kestabilan politik di negeri ini dipertahankan.",
            "  Katanya, ia bagi memastikan jentera kerajaan pimpinan Gabungan Rakyat Sabah (GRS) - PH Plus yang ada sekarang berfungsi seperti biasa, terutama untuk melaksanakan misi membantu rakyat."
        ],
        "url": "/berita/nasional/2024/12/1338967/prn17-sabah-75-peratus-rundingan-agihan-kerusi-ph-selesai"
    },
    {
        "title": "Laporan RMT akan dibentang pada 1 Mac depan - Fadhlina",
        "authorDetails": {
            "authName": "Samadi Ahmad",
            "relLink": "/authors/samadi-ahmad",
            "email": "bhnews@bh.com.my"
        },
        "publishTime": "Disember 19, 2024 @ 1:17pm",
        "articleBrief": "Menteri Pendidikan, Fadhlina Sidek, menyampaikan ucapan pada Perhimpunan Bulanan KPM di Kompleks E, Putrajaya, hari ini. - Foto BERNAMA",
        "contents": [
            "PUTRAJAYA: Pasukan Petugas Khas Rancangan Makanan Tambahan (RMT) akan membuat pembentangan laporan berkaitan RMT pada 1 Mac depan. ",
            "Menteri Pendidikan, Fadhlina Sidek, berkata pihaknya akan meneliti dan menyemak beberapa perkara yang perlu ditambah baik dalam membantu dan membudayakan pemakanan sihat dalam kalangan murid.",
            "Beliau berkata, program RMT itu membabitkan golongan B40 bagi memastikan murid mendapat makanan berkhasiat ketika berada di sekolah dan perlu dipantau oleh pihak pentadbir.",
            "\"Kementerian Pendidikan (KPM) bekerjasama dengan Kementerian Kesihatan (KKM) dalam memastikan menu-menu disediakan memenuhi semua nutrisi dan keperluan murid dengan dibantu pakar nutrisi.",
            "\"Sebanyak 20 menu disediakan yang sentiasa bersilih ganti setiap hari dan sentiasa dipantau bagi memastikan nutrisi itu tepat dengan keperluan murid,\" katanya pada Program Himpunan Bulanan KPM di sini, hari ini.",
            "Kali terakhir, kerajaan mengadakan semakan RMT adalah pada 2022 dan kadar ditetapkan ketika itu RM2.50 bagi murid di Semenanjung dan RM3 di Sabah, Sarawak serta Labuan.",
            "Fadhlina berkata, dalam pembentangan itu nanti isu yang akan dibincangkan termasuk kos RMT, pemantauan dan penyediaan sama ada murid yang menerima inisiatif berkenaan terkesan atau tidak dengan program itu.",
            "\"Semua perkara akan dibentangkan dalam rangkuman laporan RMT itu nanti,\" katanya."
        ],
        "url": "/berita/nasional/2024/12/1338947/laporan-rmt-akan-dibentang-pada-1-mac-depan-fadhlina"
    },
    {
        "title": "'Tanah mendap macam kawah'",
        "authorDetails": {
            "authName": "Nor Fazlina Abdul Rahim",
            "relLink": "/authors/nor-fazlina-abdul-rahim",
            "email": "nfazlina@nstp.com.my"
        },
        "publishTime": "Disember 19, 2024 @ 1:14pm",
        "articleBrief": "Anwar menunjukkan lubang terbentuk seperti kawah sedalam dua meter di sebelah rumahnya susulan banjir teruk baru-baru ini. - NSTP/NIK ABDULLAH NIK OMAR",
        "contents": [
            "TUMPAT: Dua keluarga di Kampung Telaga Bata di sini, dirundung kebimbangan selepas berlaku mendapan teruk di sekeliling rumah disebabkan banjir teruk, baru-baru ini.",
            "Arus deras turut meranapkan garaj kereta dalam pembinaan, membabitkan kerugian lebih RM20,000.",
            "Keadaan itu menyebabkan sepasang suami isteri terpaksa berlindung di bangsal kerana rumah mereka tidak selamat didiami.",
            "Anwar Adam, 50, tidak menyangka banjir teruk dan arus deras baru-baru ini menyebabkan mendapan berlaku di keliling rumahnya hingga membentuk keadaan seperti kawah sedalam dua meter.",
            "\"Bukan sahaja garaj kereta ranap, keliling rumah jadi berlubang dan masih dipenuhi air.",
            "\"Melihat keadaan halaman rumah, saya tidak boleh bayangkan kuatnya arus sehingga membentuk kawah yang begitu dalam.",
            "\"Saya bimbang kanak-kanak bermain dan terjatuh ke dalam lubang itu. Untuk diratakan perlukan kos tinggi,\" katanya ketika ditemui, hari ini.",
            "Adiknya, Sharifah Adam, 60, berkata keadaan tapak rumahnya kini seakan tergantung susulan mendapan di bawah rumah.",
            "\"Selepas pulang dari pusat pemindahan sementara (PPS), saya dan suami tidak berani menetap di rumah itu, sebaliknya tinggal di bangsal di hadapan rumah.",
            "\"Suami saya menghidap angin ahmar dan tidak mampu bergerak, diuji pula dengan banjir.",
            "\"Rumah baru didiami tiga tahun lalu dan berharap ada pihak tampil membantu baik pulih keadaan sekeliling rumah bagi membolehkan kami kembali mendiami rumah ini,\" katanya."
        ],
        "url": "/berita/nasional/2024/12/1338942/tanah-mendap-macam-kawah"
    },
    {
        "title": "Laporan penambahbaikan RMT dibentang 1 Mac 2025 - Fadhlina",
        "authorDetails": {
            "authName": "BERNAMA",
            "relLink": "/authors/bernama",
            "email": ""
        },
        "publishTime": "Disember 19, 2024 @ 1:08pm",
        "articleBrief": "Menteri Pendidikan, Fadhlina Sidek. - BERNAMA",
        "contents": [
            "PUTRAJAYA: Pasukan petugas khas Rancangan Makanan Tambahan (RMT) akan membentangkan laporan penuh mengenai penambahbaikan program itu pada 1 Mac tahun depan.",
            "  Menteri Pendidikan, Fadhlina Sidek, berkata laporan itu antara lain bertujuan menilai keberkesanan program RMT termasuk dari segi aspek kos dalam memastikan anak-anak golongan B40 mendapat nutrisi bertepatan dengan keperluan mereka.",
            "  \"RMT adalah aspek dalam membudayakan pemakanan sihat dalam kalangan anak-anak kita. Naratif itu kena tepat dan kita bekerjasama dengan Kementerian Kesihatan (KKM) bagi memastikan menu itu memenuhi semua nutrisi dengan dibantu pakar nutrisi.",
            "  \"Selepas dilihat ada beberapa perkara yang perlu kita tambah baik, maka pasukan petugas RMT telah ditubuhkan oleh Kementerian Pendidikan (KPM) dan laporan berkaitan akan dibentangkan pada 1 Mac tahun hadapan. ",
            "  \"Itu termasuk isu kos kalau berada dalam radar yang perlu dibincangkan,\" katanya kepada pemberita selepas menghadiri Perhimpunan Bulanan KPM di sini hari ini,.",
            "  Untuk rekod, kadar untuk makanan bermasak program RMT dinaikkan daripada RM2.50 kepada RM3.50 bagi Semenanjung dan dinaikkan daripada RM3 kepada RM4 bagi pelaksanaan RMT di Sabah dan Sarawak, iaitu kadar itu berkuat kuasa 6 Nov 2022.",
            "  RMT dilaksanakan sejak 1979 bagi memastikan murid daripada keluarga susah memperoleh khasiat makanan yang diperlukan."
        ],
        "url": "/berita/nasional/2024/12/1338940/laporan-penambahbaikan-rmt-dibentang-1-mac-2025-fadhlina"
    },
    {
        "title": "RM302 juta transaksi tidak sah, mencurigakan disekat",
        "authorDetails": {
            "authName": "BERNAMA",
            "relLink": "/authors/bernama",
            "email": ""
        },
        "publishTime": "Disember 19, 2024 @ 1:03pm",
        "articleBrief": "Timbalan Menteri Kewangan, Lim Hui Ying. - BERNAMA",
        "contents": [
            "KUALA LUMPUR: Institusi kewangan dalam negara berjaya menyekat sejumlah RM302 juta transaksi tidak sah dan mencurigakan sepanjang tempoh antara Januari hingga September lalu, kata Timbalan Menteri Kewangan, Lim Hui Ying.",
            "  Beliau berkata ia impak positif diperoleh susulan pelaksanaan lima langkah pencegahan utama oleh institusi kewangan di bawah seliaan Bank Negara Malaysia (BNM) dalam memastikan keselamatan pengguna perbankan dalam talian terjaga.",
            "  \"Sejak September 2022, institusi kewangan berjaya menyekat transaksi tidak sah dan mencurigakan bernilai RM383 juta bagi 2023 dan RM302 juta setakat September tahun ini.",
            "  \"Trend kes penipuan pancingan data atau data phishing dan perisian hasad (malware) yang dilaporkan kepada BNM juga menunjukkan trend penurunan sebanyak 60 peratus,\" katanya pada sesi soal jawab di Dewan Negara hari ini.",
            "  Beliau berkata demikian ketika menjawab soalan tambahan Senator Datuk Bobbey Suan yang bertanya tentang jaminan kerajaan berhubung keselamatan pengguna melibatkan urusan perbankan dalam talian.",
            "  Mengulas lanjut, Hui Ying berkata BNM akan terus berusaha mengukuhkan lagi keselamatan perbankan internet dan mudah alih dengan melaksanakan langkah tambahan untuk memperkasakan keupayaan institusi kewangan dalam mengesan transaksi tidak sah dan mencurigakan.",
            "  Dalam pada itu, beliau menegaskan BNM mengambil tindakan segera dengan mengarahkan institusi perbankan yang terbabit dengan insiden gangguan perkhidmatan perbankan dalam talian supaya menentukan punca utama gangguan.",
            "  Di samping itu, bank pusat juga mengarahkan institusi perbankan terbabit untuk menetapkan langkah pembetulan dan pencegahan yang sesuai bagi mengelakkan isu yang sama berulang.",
            "  \"BNM turut membuat pemantauan rapi untuk memastikan institusi perbankan yang terlibat memulihkan perkhidmatan perbankan seperti biasa secepat mungkin.",
            "  \"Lanjutan daripada penilaian ke atas punca utama dan impak gangguan yang dikemukakan, BNM mengambil tindakan penguatkuasaan dengan mengenakan penalti monetari pentadbiran (administrative monetary penalty) terhadap dua institusi perbankan pada 29 Julai lalu di atas pelanggaran peruntukan undang-undang di bawah seliaan BNM,\" katanya."
        ],
        "url": "/berita/nasional/2024/12/1338936/rm302-juta-transaksi-tidak-sah-mencurigakan-disekat"
    },
    {
        "title": "'Kita jumpa di mahkamah' - Peguam Rosmah",
        "authorDetails": {
            "authName": "Ahmad Johari Mohd Ali dan Suraya Ali",
            "relLink": "/authors/ahmad-johari-mohd-ali-dan-suraya-ali",
            "email": "bhnews@bh.com.my"
        },
        "publishTime": "Disember 19, 2024 @ 12:46pm",
        "articleBrief": "Datin Seri Rosmah Mansor bersama barisan peguamnya bercakap kepada media di perkarangan Kompleks Mahkamah Tinggi Kuala Lumpur, hari ini. - NSTP/SAIFULLIZAN TAMADI",
        "contents": [
            "KUALA LUMPUR: Peguam bela Datin Seri Rosmah Mansor menegaskan, pembelaan akan mengekalkan keputusan Mahkamah Tinggi melepas dan membebaskan anak guamnya daripada tuduhan pengubahan wang haram dan gagal mengisytihar pendapatan kepada Lembaga Hasil Dalam Negeri (LHDN).",
            "Peguam Amer Hamzah Arshad berkata, pendakwaan berhak mengemukakan rayuan terhadap keputusan Hakim K Muniandy pagi tadi.",
            "\"Kita akan jumpa mereka di Mahkamah Rayuan (jika pendakwaan merayu),\" katanya kepada pemberita di sini, hari ini.",
            "Selain Amer Hamzah, isteri bekas Perdana Menteri, Datuk Seri Najib Razak, itu turut diwakili peguam Datuk Firoz Hussein Ahmad Jamaluddin, Mohamed Reza Abdul Rahim, Ravijan Nambiar dan Joshua Tay.",
            "Pendakwaan dikendalikan Timbalan Pendakwa Raya, Ahmad Akram Gharib dan dibantu Poh Yih Tinn serta Deepa Nair.",
            "Sementara itu, Amer Hamzah berkata, hakim sudah menyatakan dengan jelas melalui alasan penghakiman berhubung semua isu perundangan berkaitan tuduhan ke atas anak guamnya.",
            "\"Kita akan beritahu mereka supaya jangan membuang masa,\" katanya.",
            "Muniandy melepas dan membebaskan Rosmah daripada kesemua tuduhan selepas membenarkan permohonan tertuduh untuk membatalkan tuduhan itu yang didakwa tidak berasas dan tidak mengemukakan unsur kesalahan dalam dalam setiap tuduhan."
        ],
        "url": "/berita/nasional/2024/12/1338921/kita-jumpa-di-mahkamah-peguam-rosmah"
    },
    {
        "title": "Rosmah masih ada satu kes rasuah di peringkat rayuan",
        "authorDetails": {
            "authName": "Suraya Ali",
            "relLink": "/authors/suraya-ali",
            "email": "suraya.ali@bh.com.my"
        },
        "publishTime": "Disember 19, 2024 @ 12:11pm",
        "articleBrief": "Datin Seri Rosmah Mansor ceria selepas dilepas dan dibebaskan daripada 12 pertuduhan pengubahan wang haram dan lima kes elak cukai di Mahkamah Tinggi Kuala Lumpur. - NSTP/SAIFULLIZAN TAMADI",
        "contents": [
            "KUALA LUMPUR: Datin Seri Rosmah Mansor yang dibebas dan dilepaskan daripada tuduhan gagal isytihar cukai pendapatan dan pengubahan wang haram di Mahkamah Tinggi di sini, hari ini masih menghadapi satu lagi kes di peringkat rayuan.",
            "Ia membabitkan rayuan beliau di Mahkamah Rayuan terhadap sabitan hukuman penjara 10 tahun dan denda RM970 juta bagi kes rasuah solar hibrid bernilai RM1.25 bilion.",
            "Oktober lalu, peguam mewakili Rosmah, Datuk Akberdin Abdul Kader, memohon penangguhan untuk kes terbabit.",
            "Sebelum itu, Akberdin pernah memohon untuk mahkamah mendengar dahulu rayuan Rosmah berhubung keputusan Hakim Mahkamah Tinggi Mohamed Zaini Mazlan (kini Hakim Mahkamah Rayuan) yang menolak permohonan Rosmah untuk menggugurkan hakim itu daripada mendengar kesnya.",
            "Permohonan untuk menggugurkan Hakim Mohamed Zaini dibuat dua hari sebelum keputusan dijadual diumumkan atas alasan kononnya penghakiman kes didakwa bocor.",
            "Pendengaran untuk menggugurkan hakim itu dijadualkan pada 5 Mac 2025.",
            "Akberdin turut mengemukakan hujahan setebal 700 muka surat berhubung rayuan berkenaan.",
            "Pada 1 September lalu, Hakim Mohamed Zaini memutuskan Rosmah bersalah atas tiga pertuduhan rasuah membabitkan projek solar hibrid RM1.25 bilion untuk 369 sekolah luar bandar di Sarawak.",
            "Rosmah, 73, dijatuhi hukuman penjara 10 tahun bagi setiap pertuduhan dan berjalan serentak yang bermakna beliau hanya akan menjalani hukuman penjara 10 tahun.",
            "Dia juga didenda RM970 juta dan kegagalan membayar denda boleh dihukum penjara 30 tahun.",
            "Rosmah didakwa meminta RM187.5 juta dan dua pertuduhan menerima rasuah berjumlah RM6.5 juta daripada bekas pengarah urusan Jepak Holdings, Saidi Abang Samsudin.",
            "Mahkamah Tinggi bagaimanapun membenarkan penangguhan pelaksanaan hukuman penjara dan denda sementara menunggu rayuan Rosmah di Mahkamah Rayuan.",
            "Rosmah turut berhadapan saman daripada 1Malaysia Development Berhad (1MDB) dan lima anak syarikat serta empat yang lain berhubung ribuan barangan mewah bernilai AS$346 juta didakwa dibeli menggunakan dana syarikat itu yang diselewengkan.",
            "Semua syarikat terbabit yang bertindak selaku plaintif turut menuntut isteri bekas perdana menteri itu membayar AS$346,010,489 atau sejumlah amaun yang ditaksirkan oleh Mahkamah Tinggi.",
            "Semua plaintif ialah 1MDB dan lima anak syarikatnya, iaitu 1MDB Energy Holdings Limited, 1MDB Energy Limited, 1MDB Energy (Langat) Limited, Global Diversified Investment Company Limited dan SRC International Sdn Bhd.",
            "Plaintif lain adalah syarikat pesisir luar iaitu Affinity Equity International Partners Limited, Alsen Chance Holdings Limited, Blackrock Commodities (Global) Limited, Blackstone Asia Real Estate Partners Limited dan Brightstone Jewellery Limited.",
            "Saman itu menamakan Rosmah sebagai defendan pertama manakala Shabnam Naraindas Daswani (juga dikenali sebagai Natasha Mirpuri) sebagai defendan kedua.",
            "Plaintif mendakwa barangan mewah berkenaan, iaitu antara lain ribuan item jenama barang kemas, jam tangan dan beg tangan, dibeli oleh atau untuk Rosmah, bukan dengan wang sendiri tetapi dengan dana yang diselewengkan daripada anak syarikat 1MDB."
        ],
        "url": "/berita/nasional/2024/12/1338898/rosmah-masih-ada-satu-kes-rasuah-di-peringkat-rayuan"
    },
    {
        "title": "DBP terjemah karya penyair agung Turkmenistan, promosi keadilan menentang salah guna kuasa",
        "authorDetails": {
            "authName": "Mohd Iskandar Ibrahim",
            "relLink": "/authors/mohd-iskandar-ibrahim",
            "email": "bhnews@bh.com.my"
        },
        "publishTime": "Disember 19, 2024 @ 12:00pm",
        "articleBrief": "Perdana Menteri, Datuk Seri Anwar Ibrahim menganjurkan makan tengah hari rasmi bagi meraikan Presiden Turkmenistan Serdar Berdimuhamedow di Kompleks Seri Perdana hari ini. - Foto BERNAMA",
        "contents": [
            "PUTRAJAYA: Dewan Bahasa dan Pustaka (DBP) bersetuju menterjemahkan beberapa karya penyair agung Turkmenistan, Magtymguly Pyragy ke dalam Bahasa Melayu, kata Datuk Seri Anwar Ibrahim.",
            "Perdana Menteri berkata, Magtymguly terkenal dengan karyanya yang mencerminkan komitmen kepada keadilan, keamanan dan keperibadian yang luhur dalam menentang ketamakan serta penyalahgunaan kuasa.",
            "\"Sebagai tanda penghormatan dan kekaguman kami terhadap negara hebat ini serta kepemimpinan Presiden dan rakyat Turkmenistan, kami ingin menyampaikan penghargaan kepada penyair ulung Turkmenistan, Magtymguly Pyragy, yang kini sedang diraikan sempena ulang tahun ke-300 kelahirannya.",
            "\"Saya dengan sukacitanya memaklumkan bahawa DBP bersetuju dan sedang bekerja untuk menterjemahkan beberapa karya hebat penyair ini ke dalam Bahasa Melayu, supaya karya beliau dapat dikenali di sini,\" katanya.",
            "Beliau berkata demikian pada sidang media bersama Presiden Turkmenistan, Serdar Berdimuhamedow sempena lawatan rasminya ke Malaysia di sini, hari ini.",
            "Anwar berkata, usaha itu juga akan memberi makna mendalam kepada kerjasama komprehensif antara negara Islam dalam komitmen terhadap pembangunan dan keamanan.",
            "\"Saya amat terkesan dengan minat Presiden, bukan sahaja untuk meningkatkan perdagangan dan pelaburan antara kedua-dua negara, tetapi juga pandangannya yang menyeluruh mengenai pembangunan, termasuk dalam aspek kebudayaan serta usaha beliau mempromosikan keamanan antarabangsa yang kami sokong sepenuhnya,\" katanya.",
            "Dalam pada itu, menerusi kenyataan bersama selepas pertemuan Anwar dan Berdimuhamedow, kedua-dua pemimpin menekankan kepentingan meningkatkan kerjasama dua hala dalam bidang pengangkutan, kebudayaan, pendidikan, pelancongan dan sukan, yang akan menyumbang secara positif kepada pengukuhan hubungan kedua-dua negara.",
            "Justeru, bagi mempromosikan hubungan antara rakyat, kedua-dua pemimpin bersetuju untuk memperkukuhkan program pertukaran antara institusi pengajian tinggi dan pusat penyelidikan. "
        ],
        "url": "/berita/nasional/2024/12/1338894/dbp-terjemah-karya-penyair-agung-turkmenistan-promosi-keadilan"
    }
]